<html lang="pl-PL">
<head>
<meta charset="UTF-8" />
<title>Wielkiego Boga i Zbawiciela – Tytusa 2:13</title>

<meta name="description" content="Wielkiego Boga i Zbawiciela – Tytusa 2:13 blog.antytrynitarianie.pl bóg jezus trójca wiara antytrynitarianie unitarianizm unitarianie arianie"/>
<meta name="robots" content="max-snippet:-1, max-image-preview:large, max-video-preview:-1"/>
<link rel="canonical" href="https://mojabiblia.github.io/a/37.html" />
<meta property="og:locale" content="pl_PL" />
<meta property="og:type" content="website" />
<meta property="og:title" content="Wielkiego Boga i Zbawiciela – Tytusa 2:13"/>
<meta property="og:description" content="Wielkiego Boga i Zbawiciela – Tytusa 2:13 blog.antytrynitarianie.pl bóg jezus trójca wiara antytrynitarianie unitarianizm unitarianie arianie" />

<!-- Global site tag (gtag.js) - Google Analytics -->
<script async src="https://www.googletagmanager.com/gtag/js?id=G-J82TNZTTRH"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-J82TNZTTRH');
</script>

</head>
<body>
  
<div style="max-width: 1000px;margin: auto;">

<a href="https://mojabiblia.github.io/a" style="text-decoration:none"> ↞ Spis treści </a></br></br>

<div>
<h1 class="art-postheader entry-title">Chrzest</h1>
</div>
<div>
<h1><strong>Baptisma &ndash; słowo tłumaczone na chrzest</strong></h1>
<p>W większości polskich przekład&oacute;w, tłumacze Pisma Świętego słowo &bdquo;chrzest&rdquo;&nbsp; wstawiają tam, gdzie występuje w grece wyraz<span>&nbsp;</span><strong><em>b</em><em>a</em><em>ptisma</em></strong><em>.</em></p>
<p><strong>Baptisma</strong><span>&nbsp;</span>w Nowym Testamencie znajdujemy wg. Stronga 22 razy (nr 908), i jak czytamy w tej konkordancji dosłownie znaczy ono&nbsp; &bdquo;<strong>zanurzenie</strong>&rdquo;. Przykładem użycia tego słowa, może być ewangelia Mateusza 21:25 gdzie Jezus pyta faryzeuszy, zgodnie z tłumaczeniem Komentarz Żydowski do Nowego Testamentu:</p>
<blockquote>
<p><em>&bdquo;<strong>Zanurzenie</strong><span>&nbsp;</span>Jochananowe &ndash; skąd pochodziło?&bdquo;</em>.</p>
</blockquote>
<p>Jeżeli chodzi o słowo<span>&nbsp;</span><strong>baptizo</strong><span>&nbsp;</span>tłumaczone na &bdquo;chrzcić&rdquo;, &bdquo;ochrzczony&rdquo; to według konkordancji Stronga (Nr 907) występuje ono w Nowym Testamencie około 80 razy i znaczy &bdquo;<strong>zanurzyć, zanurzony</strong>&rdquo;.</p>
<p>Słowo to znajdujemy między innymi w ewangelii Mateusza 3:16. W Przekładzie Interlinearnym czytamy:</p>
<blockquote>
<p><em>&bdquo;</em><em>Zostawszy<span>&nbsp;</span><strong>zanurzonym</strong><span>&nbsp;</span>zaś, Jezus zaraz<span>&nbsp;</span><strong>wyszedł z wody</strong>. &rdquo;</em></p>
</blockquote>
<p>W Biblii występuje r&oacute;wnież w kontekście &bdquo;chrztu&rdquo;, 14 razy słowo<span>&nbsp;</span><strong>baptistes</strong>, odnoszące się do<span>&nbsp;</span><strong>osoby dokonującej zanurzenia</strong>. W konkordancji Stronga oznaczono je numerem 910 i dosłownie znaczy &bdquo;<strong>zanurzający</strong>&rdquo;.</p>
<p>Przykładem jest tu werset z Mateusza 3:1 , gdzie w&nbsp; przekładzie Komentarz Żydowski do Nowego Testamentu, werset ten jest oddany jak poniżej:</p>
<blockquote>
<p><em>&bdquo;</em><em>W tych dniach Jochanan<span>&nbsp;</span><strong>Zanurzyciel<span>&nbsp;</span></strong>przybył na pustyni</em><em>ę J&rsquo;hudzka i zaczął głosić 'naukę</em><em>&rdquo;</em></p>
</blockquote>
<p>Czterokrotnie w NT użyto r&oacute;wnież jeszcze innego słowa<span>&nbsp;</span><em>bapismos</em><span>&nbsp;</span>tłumaczonego na &bdquo;zanurzenie, obmycie&rdquo;, oraz trzykrotnie słowa<span>&nbsp;</span><em>bapto</em>, tłumaczonego na &bdquo;zanurzyć, farbować przez zanurzenie&rdquo;.</p>
<p>Wynika z tych przykład&oacute;w jednoznacznie, że wszędzie gdzie czytamy o &bdquo;chrzcie&rdquo;, powinno być to słowo przetłumaczone na &bdquo;<strong>zanurzenie</strong>&rdquo;. Słowo &bdquo;chrzest&rdquo; nie jest bowiem tłumaczeniem biblijnego<span>&nbsp;</span><strong>baptizo</strong>.</p>
<p>Skąd się zatem wzięło w polskich przekładach Biblii?</p>
<h2><strong>&bdquo;Chrzest&rdquo; &ndash; skąd pochodzi to słowo?</strong></h2>
<p>Etymologicznie mamy dwie szkoły jeżeli chodzi o języki słowiańskie. Niekt&oacute;rzy są zdania, że pochodzi ono od łacińskiego słowa Christus czy Krist. Inni są zdania, że pochodzi od słowa &bdquo;krzyż&rdquo;.</p>
<p>Jeden z Braci Polskich, Marcin Czechowic zauważa:</p>
<blockquote>
<p><em>&bdquo;Bo krzest i Krzciciel, abo od krześlania, abo od krzyża, kt&oacute;ry starzy Słowacy krestem nazywają, jest nazwany, przeto iż tego dzieciokrzczeńcy przy dziatkach małych, gdy je czarują, używają. Abo więc od krzyżma, kt&oacute;rym<span>&nbsp;</span></em><em>je smarują, opr&oacute;cz Słowa Bożego &hellip;&rdquo;</em></p>
</blockquote>
<p>W książce &bdquo;<em>Semiotyczne i lingwistyczne znaczenia krzyża</em>&rdquo; Boris Uspienski na temat pochodzenia słowa &bdquo;chrzest&rdquo;napisał.</p>
<blockquote>
<p><em>&bdquo;Związek pomiędzy wyrazami<span>&nbsp;</span><strong>&bdquo;krzyż&rdquo; i &bdquo;chrzest&rdquo; występuje we wszystkich<span>&nbsp;</span></strong>(o ile mi wiadomo)<strong><span>&nbsp;</span>językach słowiańskich</strong>. W staro-cerkiewno&ndash;słowiańskim mamy крьстити, w rosyjskim крестить itd. &ndash;<span>&nbsp;</span><strong>wszystkie te słowa oznaczają &bdquo;chrzcić&rdquo; i etymologicznie wywodzą się od słowa &bdquo;krzyż&rdquo;</strong>. (&hellip;)</em></p>
</blockquote>
<p>Prof. Jan Miodek w artykule &bdquo;Kciuk i&hellip; chrzest&rdquo; opublikowanym w Gazecie Wrocławskiej wyjaśnia.</p>
<blockquote>
<p><em>&bdquo;Nietrudno je określić: to &bdquo;ten, kt&oacute;ry chrzci&rdquo; (jak wiadomo, w czasie chrztu kapłan właśnie wielkim palcem, czyli<span>&nbsp;</span><strong>kciukiem</strong>, umoczonym w oleju świętym,<strong><span>&nbsp;</span>namaszcza dziecko &ndash; robiąc znak krzyża</strong>).&rdquo;</em></p>
</blockquote>
<p>W średniowieczu mało kto przykładał wagę do poprawnego tłumaczenia greckiego<strong><span>&nbsp;</span>baptizo</strong>. Liczyło się &bdquo;nawracanie&rdquo;, pod znakiem krzyża i miecza.</p>
<p>Boris Uspienski wyjaśnia:</p>
<blockquote>
<p><em>&bdquo;W Kościele prawosławnym katechumenizację tłumaczono jako оглашение (nauczanie), lecz na Zachodzie, w średniowieczu, określano ją mianem prima signatio lub signaculum crucis, co oznacza &bdquo;<strong>znak krzyża czyniony po raz pierwszy</strong>&rdquo;. Dlatego właśnie znak krzyża poprzedzający chrzest (prima signatio) miał ścisły związek z samym<span>&nbsp;</span><strong>obrzędem przyjęcia danej osoby do wsp&oacute;lnoty wiernych</strong>, a co za tym idzie<span>&nbsp;</span><strong>słowem &bdquo;krzyż&rdquo; zaczęto określać także chrzest</strong><span>&nbsp;</span>(jest to klasyczny przykład metonimii).&rdquo;</em></p>
</blockquote>
<p>Po stuleciach<strong><span>&nbsp;</span>słowo &bdquo;chrzest&rdquo; nabrało całkiem innego znaczenia</strong>. Dzisiaj, mało kto wie, że to słowo wywodzi się od słowa krzyż i ma niewiele wsp&oacute;lnego z baptizo. Nie uważamy jednak, że posługiwanie się zwrotem &bdquo;chrzest&rdquo; jest niewłaściwe, z uwagi na to, że zadomowiło się na stałe w języku polskim.</p>
<h2>Baptizo znaczy zanurzenie</h2>
<p>Jak z powyższego wynika chrześcijaństwo wprowadziło w miejsce słowa<span>&nbsp;</span><strong>baptizo</strong><span>&nbsp;</span>związanego z<span>&nbsp;</span><strong>zanurzeniem</strong>, inny symbol związany z czynieniem<span>&nbsp;</span><strong>znaku krzyża<span>&nbsp;</span></strong>&bdquo;na nowo nawr&oacute;conych&rdquo;!</p>
<p>W książce &bdquo;<em>Krzyż. Symbol odkupionego człowieka</em>&bdquo;, Anselm Gr&uuml;n OSB tak to uzasadnia:</p>
<blockquote>
<p><em>&bdquo;W sakramencie<span>&nbsp;</span><strong>chrztu człowiek zostaje opieczętowany znakiem krzyża</strong>, (&hellip;).<span>&nbsp;</span><strong>Opieczętowanie znakiem krzyża w akcie chrztu</strong><span>&nbsp;</span>jest oddaniem się na własność Bogu &hellip;&rdquo;</em></p>
</blockquote>
<p>W wielu kościołach po polaniu wodą głowy dziecka, czyni się kciukiem na ich czole znak krzyża.</p>
<p>Czy polanie głowy dziecku lub uczynienie znaku krzyża na jego czole jest praktyką biblijną? Pr&oacute;żno szukać takiego nauczania w Piśmie Świętym.</p>
<p>Jak zatem zanurzano &bdquo;chrzczono&rdquo; w czasach apostolskich?</p>
<p>Już samo słowo<span>&nbsp;</span><strong>baptizo</strong><span>&nbsp;</span>wskazuje na potrzebę<span>&nbsp;</span><strong>całkowitego zanurzenia w wodzie</strong>. Dlatego opisywane w Biblii &bdquo;chrzty&rdquo; odbywały się<span>&nbsp;</span><strong>w rzekach lub wodnych zbiornikach<span>&nbsp;</span></strong>umożliwiających takie<span>&nbsp;</span><strong>zanurzenie</strong>.</p>
<p>W Mateusza 3:16 czytamy o Jezusie:</p>
<blockquote>
<p><em>&bdquo;A gdy Jezus został ochrzczony, natychmiast<span>&nbsp;</span><strong>wyszedł z wody</strong><span>&nbsp;</span>&hellip;&rdquo;.</em></p>
</blockquote>
<p>Podobnie w Marka 1:10 czytamy: &bdquo;W chwili, gdy<span>&nbsp;</span><strong>wychodził z wody</strong><span>&nbsp;</span>&hellip;&rdquo;. Czy byłaby potrzeba<span>&nbsp;</span><strong>wchodzić do wody</strong><span>&nbsp;</span>jeżeli chodziło tylko o polanie głowy?</p>
<p>Jednota Braci Polskich w opracowaniu &bdquo;<em>Mikvech y chrzest wodny</em>&rdquo; uważa, że zanurzenie powinno odbywać się<span>&nbsp;</span><strong>w otwartych zbiornikach wodnych</strong><span>&nbsp;</span>(żywa woda) a nie basenach, baptizeriach, czy chrzcielnicach. W opracowaniu czytamy:</p>
<blockquote>
<p><em>&bdquo;Chrzest wodny czyli kąpiel odrodzenia to w swej istocie mikveh, kt&oacute;rej udziela sam YHWH, Źr&oacute;dło W&oacute;d Żywych, Źr&oacute;dło Ducha Świętego. Dlatego musi być ona przyjmowana przez całkowite zanurzenie ciała w wodzie żywej, to znaczy wodzie bijących źr&oacute;deł, rzek, jezior przepływowych lub m&oacute;rz.&rdquo;</em></p>
</blockquote>
<h3><strong>Zanurzenie czy polanie głowy?</strong></h3>
<p>Niekt&oacute;rzy twierdzą jednak, że wchodzono do płytkiej wody i polewano głowę jak to przedstawiono na wielu obrazach. Jezus na nich przedstawiany stoi po kostki w wodzie lub nawet poza nią a Jan polewa mu wodą głowę.</p>
<p>Jest to jednak sprzeczne ze znaczeniem słowa baptizo i mu pokrewnych.</p>
<p>Gdyby chodziło tylko o polanie głowy lub pokropienie, zapewne natchnieni pisarze użyli by innego słowa greckiego takiego jak &bdquo;rhantizo&rdquo;.</p>
<p>Jednakże to słowo&nbsp; oznaczające &bdquo;pokropienie&rdquo; czy &bdquo;polanie&rdquo;, nigdzie nie użyte zostało w związku z &bdquo;chrztem&rdquo; czyli<span>&nbsp;</span><strong>zanurzeniem</strong>.</p>
<p>Zobaczmy zatem czego o zanurzeniu (chrzcie) dowiadujemy się z Pisma Świętego.</p>
<p>W Jana 3:23 czytamy w Przekładzie Interlinearnym:</p>
<blockquote>
<p><em>&bdquo;Był zaś i Jan<span>&nbsp;</span><strong>zanurzający</strong><span>&nbsp;</span>w Ainon blisko Salem,<span>&nbsp;</span><strong>bo wody liczne były tam</strong>, i przybywali i byli<span>&nbsp;</span><strong>zanurzani</strong>.&rdquo;</em></p>
</blockquote>
<p>Jan chrzcił tam gdzie było<span>&nbsp;</span><strong>dużo wody</strong><span>&nbsp;</span>jak czytamy w Biblii Warszawskiej. Jaki byłby sens aby było &bdquo;<strong>dużo wody</strong>&rdquo; jeżeli chodziłoby tylko o polanie głowy?</p>
<p>W Dziejach Apostolskich 8:36,38,39 znajdujemy inny przykład (wg. Przekładu Interlinearnego):</p>
<blockquote>
<p><em>&bdquo;</em><em>Gdy za</em><em>ś jechali po drodze, przyszli<span>&nbsp;</span><strong>do jakiejś wody</strong>. I m&oacute;wi trzebieniec: &bdquo;Oto woda. Co zabrania ja zostać<span>&nbsp;</span><strong>zanurzonym</strong></em><em>?<span>&nbsp;</span></em><em>&hellip;</em><span>&nbsp;</span>I zeszli jeden i drugi<span>&nbsp;</span><strong>do wody</strong>: Filip i trzebieniec. I<span>&nbsp;</span><strong>zanurzył go</strong>.<span>&nbsp;</span><em>Gdy za</em><em>ś<span>&nbsp;</span><strong>weszli z wody</strong></em><em><span>&nbsp;</span>&hellip;&rdquo;</em></p>
</blockquote>
<p>W tym fragmencie czytamy, że znaleźli zbiornik wody, zeszli do wody a Filip dokonał aktu<span>&nbsp;</span><strong>zanurzenia &hellip; &nbsp;a nie pokropienia czy polania.</strong></p>
<p>W artykule &bdquo;Czym jest chrzest &ndash; w poszukiwaniu językowej wierności&rdquo; autor Konstanty Wiazowski napisał:</p>
<blockquote>
<p><em>&bdquo;</em><em>Dowodem na to, że nowotestamentowy chrzest jest zanurzeniem, w greckim tekście po słowie chrzest (baptidzo) znajduje się przyimek en lub eis. A<span>&nbsp;</span><strong>en</strong><span>&nbsp;</span>to zawsze<span>&nbsp;</span><strong>w</strong>, a więc<span>&nbsp;</span><strong>zanurzenie w wodzie</strong>. Biblijna konsekwencja i logika wymagają, aby tak bliskie sobie teksty harmonizowały ze sobą i wyrażały jedną myśl:</em></p>
</blockquote>
<h3><strong>Zanurzenie w śmierci</strong></h3>
<p><strong>&nbsp;</strong>Za chrztem poprzez zanurzenie świadczy r&oacute;wnież por&oacute;wnanie go do pogrzebu czy śmierci. Człowiek zostaje pogrzebany i jedynym możliwym powrotem do życia jest zmartwychwstanie. Symboliczna śmierć i zmartwychwstanie do nowego życia w Chrystusie znajdują potwierdzenie tylko wtedy, jeśli dokonujemy całkowitego zanurzenia, a nie jedynie polania głowy wodą.</p>
<p>Człowiek znika z pola widzenia obserwatora i wynurza się jako nowy człowiek, wierzący w Jezusa i chcący iść jego śladami.</p>
<p>W liście do Kolosan 2:12 czytamy (Komentarz Żydowski do Nowego Testamentu)</p>
<blockquote>
<p><em>&bdquo;</em><em>zostali</em><em>ście<span>&nbsp;</span><strong>pogrzebani</strong><span>&nbsp;</span>wraz z Nim przez<span>&nbsp;</span><strong>zanurzenie</strong><span>&nbsp;</span>i w jedności z Nim zostaliście też razem z Nim wskrzeszeni przez wierność Boga, kt&oacute;rą okazał On, gdy wskrzesił Jeszuę z martwych.</em><em>&rdquo;</em></p>
</blockquote>
<p><em>&nbsp;</em>W liście do Rzymian 6:4 Paweł napisał:</p>
<blockquote>
<p><em>&bdquo;Przez<span>&nbsp;</span><strong>zanurzenie w Jego śmierć</strong><span>&nbsp;</span>zostaliśmy wraz z Nim pogrzebani; aby jak przez chwałę Ojca Mesjasz został wskrzeszony z martwych, tak byśmy i my<span>&nbsp;</span><strong>mieli nowe życie</strong>.</em><em>&rdquo;</em></p>
</blockquote>
<p>Przyznamy, że tłumaczenie<span>&nbsp;</span><strong>zanurzenie</strong><span>&nbsp;</span>ma tutaj swoje&nbsp; głębsze znaczenie.<strong><em><br /></em></strong></p>
<p>Niestety kości&oacute;ł wypaczył nie tylko znaczenie słowa baptizo, ale wypaczył r&oacute;wnież<span>&nbsp;</span><strong>sens przesłania kryjący się za całkowitym zanurzeniem</strong>. Został w ten spos&oacute;b zniekształcony cały kontekst i sens tego wydarzenia.</p>
<h3><strong>&bdquo;Ponurzanie&rdquo; i Bracia Polscy</strong></h3>
<p>Starający się powr&oacute;cić do pierwotnego chrześcijaństwa Bracia Polscy szybko dostrzegli, że tłumaczone w Piśmie słowo &bdquo;<strong>chrzest</strong>&rdquo; nie oddaje biblijnego<span>&nbsp;</span><strong>baptizo</strong>.</p>
<p>Jednym z propagator&oacute;w powrotu do chrztu poprzez zanurzenie był Piotr z Goniądza.</p>
<p>W książce &bdquo;<em>O ponurzaniu chrystyański</em>m&rdquo; wydanej w 1570 roku napisał:</p>
<blockquote>
<p><em>&bdquo;Jeśli tak m&oacute;wią: &lsquo;ego te baptizo&rsquo;, to jest &lsquo;ja ciebie ponurzam&rsquo;, a nie ponurza go, ale polewa mu głowę trochą wody, tedy to m&oacute;wiąc nie Bogu służy, ale diabłu, bo się kłamstwo w jego słowiech najduje (&hellip;) I bez wątpienia gdzie się to dzieje, że tylko trochę głowy dzieciątku nierozumnemu i przez to też niewierzącemu polewają i tak m&oacute;wią: &lsquo;ja ciebie chrzczę&rsquo;, tam się nie Chrystusowa sprawa dzieje, ponieważ tam i sł&oacute;w, i rzeczy od Chrystusa ustawionej nie masz, ale sprawa antychrystowa, (&hellip;)</em><em>&rdquo;</em></p>
</blockquote>
<p>Bracia Polscy dobrze odczytywali słowo baptizo rozumiejąc, że chodzi o &bdquo;<strong>ponurzanie</strong>&rdquo;&nbsp; czyli<span>&nbsp;</span><strong>zanurzenie</strong>, a nie polanie głowy wodą.</p>
<p>Zdarza się, że niekt&oacute;re obecna tłumaczenia Pisma Świętego, właściwie tłumaczą baptizo jako zanurzenie.</p>
<p>Jednym z nich jest &bdquo;Komentarz Żydowski do Nowego Testamentu&rdquo;, kt&oacute;rego autorem jest David Stern. W przekładzie tym czytamy w Łukasza 3:21.</p>
<blockquote>
<p><em>&bdquo;</em><em>Kiedy wszyscy dawali si</em><em>ę<strong><span>&nbsp;</span>zanurzyć</strong>, r&oacute;wnież Jeszua został<span>&nbsp;</span><strong>zanurzony</strong>. Gdy się modlił, niebo się otworzyło</em><em>&rdquo;</em></p>
</blockquote>
<p>Zwrot zanurzony pojawia się r&oacute;wnież w Nowej Biblii Gdańskiej np. w Mat 3:16 gdzie czytamy.</p>
<blockquote>
<p>&bdquo;<span>&nbsp;</span><em>A gdy Jezus został<span>&nbsp;</span><strong>zanurzony</strong>, zaraz wystąpił z wody&hellip;</em>&rdquo;</p>
</blockquote>
<p>Możemy takie tłumaczenie słowa baptizo znaleźć r&oacute;wnież w Przekładzie Interlinearnym gdzie w Marka 1:8 czytamy:</p>
<blockquote>
<p><strong><em>&bdquo;</em></strong><em><span>&nbsp;</span>Ja<span>&nbsp;</span><strong>zanurzy</strong></em><em><strong>łem</strong><span>&nbsp;</span>was (w) wodzie, on zaś zanurzy was w Duchu Świętym.</em><em>&rdquo;</em></p>
</blockquote>
<p><em>&nbsp;</em>Jak widzimy z tych przykład&oacute;w, pozostawienie wyrazu &bdquo;<em>zanurzenie</em>&rdquo; nadaje wielu wersetom czasami całkowicie nowe brzmienie.</p>
<h3><strong>Chrzest niemowląt</strong></h3>
<p>Pismo Święte nie naucza o chrzcie niemowląt. Niekt&oacute;rzy jednak sugerują, że w Biblii czytamy o chrzcie całych rodzin. Twierdzą, że jeżeli cała rodzina to r&oacute;wnież i dzieci.</p>
<p>Dla przykładu o pewnym dozorcy więziennym, kt&oacute;ry uwierzył w Jezusa możemy przeczytać w Dziejach Apostolskich 16:31-34:</p>
<blockquote>
<p><em>&bdquo;</em><em>A oni rzekli: Uwierz w Pana Jezusa, a b</em><em>ędziesz zbawiony,<span>&nbsp;</span><strong>ty i tw&oacute;j dom</strong>. I g</em><em>łosili Słowo Pańskie jemu i wszystkim, kt&oacute;rzy byli w jego domu. Tej</em><em>że godziny w nocy zabrał ich ze sobą, obmył ich rany, i zaraz został ochrzczony<span>&nbsp;</span><strong>on i wszyscy jego domownicy</strong>.</em><em>&rdquo;</em></p>
</blockquote>
<p><em>&nbsp;</em>Warto zwr&oacute;cić uwagę, że jak czytamy,&nbsp;<span>&nbsp;</span><strong>głoszono słowo wszystkim</strong>, kt&oacute;rzy byli w jego domu. Czy uważasz, że głoszono słowo r&oacute;wnież niemowlętom, o ile takie były? Druga ważna sprawa dotyczy sł&oacute;w &bdquo;<em>Uwierz w Pana Jezusa</em>&rdquo;.</p>
<p>Czy małe<span>&nbsp;</span><strong>dziecko może okazać wiarę w to, że Jezus jest obiecanym Mesjaszem</strong>?</p>
<p>Najwyraźniej więc wśr&oacute;d domownik&oacute;w nie było dzieci lub nie były one brane pod uwagę.</p>
<p>Co ważne Biblia nie relacjonuje ani jednego chrztu dziecka czy niemowlęcia.&nbsp; Ważnym jest r&oacute;wnież argumentem to, że sam Jezus został ochrzczony dopiero w wieku 30 lat.</p>
<p>Są też tacy, co doszukują się uzasadnienia chrztu niemowląt, w słowach Jezusa, &bdquo;<em>że &nbsp;Kr&oacute;lestwo Niebios należy do małych dzieci</em>&rdquo; (Mateusza 19:13-15).</p>
<p>Jezus nie m&oacute;wił jednak w tym fragmencie o zanurzeniu (chrzcie). Podał przykład dzieci, aby wykazać, że kto chce wejść do Kr&oacute;lestwa Niebios, musi podobnie jak dziecko, być niewinny i pokorny.</p>
<p>Przeciwni &bdquo;ponurzaniu&rdquo; dzieci, byli r&oacute;wnież Bracia Polscy. Piotr z Goniądza w cytowanym już opracowaniu pisał:</p>
<blockquote>
<p><em>&bdquo;</em><em>A&nbsp; przeto g</em><em>łupia to&nbsp; jest rzecz<span>&nbsp;</span><strong>dziecińskiego krztu się do&shy;magać</strong>, ponieważ</em><span>&nbsp;</span><em><strong>dzieciątku żadnego pożytku nie przynie&shy;sie</strong>. A choćby też dzieciątku nie zaszkodził, ale wżdy rodzi&shy;com ten up&oacute;r zaszkodzi, iż oni w Boskich rzeczach śmieją to czynić,<span>&nbsp;</span><strong>czego B&oacute;g czynić nie rozkazał</strong></em><span>&nbsp;</span><em>&hellip;&rdquo;</em></p>
</blockquote>
<h3><strong>Argumenty za zanurzeniem z Pism Hebrajskich</strong></h3>
<p>Ciekawym argumentem za &bdquo;chrztem&rdquo;poprzez zanurzenie jest fragment ze Starego Testamentu o trędowatym&nbsp; Naamanie.</p>
<p>Zobaczmy jak przetłumaczono wyrazy hebrajskie na język grecki?</p>
<p>Jak podaje Pismo, prorok Boży nakazał Naamanowi, żeby<span>&nbsp;</span><strong>zanurzył się siedmiokrotnie w Jordanie</strong>.</p>
<p>Przeczytajmy ten fragment z 2 Kr&oacute;l&oacute;w 5:14 (BW).</p>
<blockquote>
<p><em>&bdquo;</em><em>Poszed</em><em>ł więc i<span>&nbsp;</span><strong>zanurzył się</strong><span>&nbsp;</span>w Jordanie siedem razy według słowa męża Bożego, a wtedy jego ciało stało się znowu czyste jak ciało małego dziecięcia.</em><em>&bdquo;</em></p>
</blockquote>
<p>Naaman dostał polecenie<span>&nbsp;</span><strong>zanurzenia</strong><span>&nbsp;</span>się siedem razy w Jordanie. W taki spos&oacute;b tłumaczą słowo<strong><span>&nbsp;</span>&bdquo;tabal&rdquo;</strong><span>&nbsp;</span>wszystkie znane przekłady w tym BT, BWP, BP, UBG, i wiele innych.</p>
<p>W tłumaczeniu Starego Testamentu na język grecki (Septuaginta), hebrajskie słowo&nbsp; &bdquo;tabal&rdquo; zostało oddane przez greckie słowo &bdquo;<strong>baptizo</strong>&rdquo;!</p>
<p>Tłumaczenie to wspiera, myśl, że słowo baptizo dotyczy<span>&nbsp;</span><strong>całkowitego zanurzenia</strong>.</p>
<p>Takie rytualne zanurzenie zwane<span>&nbsp;</span><strong>mikveh,</strong><span>&nbsp;</span>było częstą praktyką wśr&oacute;d Żyd&oacute;w już w czasach starotestamentowych.</p>
<p>Tak więc, mikveh jako kąpiel oczyszczenia nie była dla Żyd&oacute;w, czymś zgoła nowym, kiedy Jan Zanurzyciel rozpoczął swoją działalność.</p>
<h2><strong>Chrzest w Imię Ojca i Syna i Ducha Świętego<br /></strong></h2>
<p>Większość chrześcijaństwa uważa, że &bdquo;chrzest&rdquo;, powinien być czyniony &bdquo;<em><strong>w Imię Ojca i Syna i Ducha Świętego</strong></em>&rdquo;. Wielu wypowiada tę formułkę nie tylko podczas polania głowy, ale r&oacute;wnież podczas zanurzania, jak ma to miejsce w kościele baptyst&oacute;w.</p>
<p>Niemniej w kilku dziełach Euzebiusza, znajdujemy zakończenie Mateusza 28:19&nbsp; (tzw. kr&oacute;tkie), bez sł&oacute;w &bdquo;<strong>w imię Ojca i Syna i Ducha Świętego</strong>&rdquo;.</p>
<p>Istnieje wiele przekład&oacute;w, w kt&oacute;rych czytamy w tym miejscu &bdquo;Idźcie czyńcie uczni&oacute;w<span>&nbsp;</span><strong>w imię moje</strong>&rdquo; lub idących za wariantem<span>&nbsp;</span><strong>&bdquo;Idźcie&rdquo;,</strong><span>&nbsp;</span>jak czytamy w tekście hebrajskim w dziele<span>&nbsp;</span><span><span dir="ltr">Szem</span><span dir="ltr">&ndash;</span><span dir="ltr">Toba.</span></span></p>
<p>W opracowaniu Grzegorza Kaszyńskiego odnośnie wersetu z<span>&nbsp;</span><a href="https://github.com/mojabiblia/a/raw/main/docs/Mt-28.19-97-przekladow-z-krotszym-zakonczeniem.pdf"><strong>Mateusza 28:19</strong></a><span>&nbsp;</span>znajdziemy 97 przekład&oacute;w<span>&nbsp;</span><strong>z takim<span>&nbsp;</span></strong><strong>nietradycyjnym</strong><strong><span>&nbsp;</span>zakończeniem.</strong></p>
<p>Co do wątpliwej autentyczności tej formuły pisaliśmy szerzej w artykule &bdquo;<a href="https://mojabiblia.github.io/a/33.html"><strong><em>W</em><em><span>&nbsp;</span>imię Ojca i Syna, i Ducha Świętego</em></strong></a><strong>&rdquo;</strong>. Nie<strong><span>&nbsp;</span>ma więc potrzeby</strong><span>&nbsp;</span>powielać tych samych argument&oacute;w.</p>
<p>Rozstrzygnięciem tego,<span>&nbsp;</span><strong>w czyje imię powinno być dokonane zanurzenie</strong>, są opisane w Biblii<span>&nbsp;</span><strong>relacje z tego wydarzenia</strong>.</p>
<p>Jeżeli bowiem Jezus rzeczywiście<span>&nbsp;</span><strong>tak nakazał<span>&nbsp;</span></strong>to bez problemu powinniśmy znaleźć wzmianki o zanurzaniach nowych uczni&oacute;w &bdquo;<em>w imię Ojca i Syna i Ducha Świętego</em>&bdquo;.</p>
<p>Byłoby to co najmniej dziwne, gdyby naśladowcy Jezusa zignorowali taki wyraźny nakaz naszego nauczyciela.</p>
<p>Co ciekawe, biskup Frederick H. Chase, czołowy obrońca autentyczności potr&oacute;jnego imienia w Mt 28:19, zauważył, że godzenie &lsquo;nakazu Chrystusa z praktyką jego pierwszych naśladowc&oacute;w&rsquo; nasuwa<span>&nbsp;</span><em>&lsquo;poważne</em><span>&nbsp;</span>trudności&rsquo; (ang.<span>&nbsp;</span><em>serious difficulties</em>) (&bdquo;The Lord&rsquo;s Command to Baptize&rdquo;,<span>&nbsp;</span><em>The Journal of Theological Studies</em>, July 1905, s. 508).</p>
<p>John A. Faulkner (prof. historii teologii na Drew Theological Seminary, USA) dostrzegł ten sam problem:</p>
<blockquote>
<p><em>&bdquo;Powszechna misja zawarta w Mat. 28. 19, 20,<span>&nbsp;</span><strong>nie mogła być znana uczniom</strong>, gdyż &lsquo;<strong>żyli oni przez lata w jawnym nieposłuszeństwie wobec uroczystego nakazu swego Mistrza</strong>&rsquo;. (&hellip;) Jedyną realną przeszkodą jest to, że w Nowym Testamencie<span>&nbsp;</span><strong>chrzest jest zawsze udzielany w imię Chrystusa, nie w imię Tr&oacute;jcy</strong>&rdquo; (Crises in the Early Church, 1912, s. 12, 13)</em></p>
</blockquote>
<h2><strong>Zanurzenie &ndash;<span>&nbsp;</span></strong><strong>w czyje imię?</strong></h2>
<p><strong>&nbsp;</strong>Zwr&oacute;ćmy proszę uwagę, na szereg werset&oacute;w m&oacute;wiących<span>&nbsp;</span><strong>w czyje imię</strong><span>&nbsp;</span>dokonywano chrztu w pierwszym wieku (BW):</p>
<blockquote>
<ul>
<li><em>A Piotr do nich: Upamiętajcie się i niechaj się każdy z was<span>&nbsp;</span><strong>da ochrzcić w imię Jezusa Chrystusa</strong><span>&nbsp;</span>na odpuszczenie grzech&oacute;w waszych, a otrzymacie dar Ducha Świętego. &ndash;<span>&nbsp;</span></em>Dz. Ap. 2:38&nbsp;&nbsp;<em><br /></em></li>
<li><em>Na nikogo bowiem z nich nie był jeszcze zstąpił,<span>&nbsp;</span><strong>bo byli tylko ochrzczeni w imię Pana Jezusa</strong>.<span>&nbsp;</span></em>&ndash; Dz. Ap. 8:16<em><br /></em></li>
<li><em>I rozkazał ich<span>&nbsp;</span><strong>ochrzcić w imię Jezusa Chrystusa</strong>. Wtedy uprosili go, aby pozostał u nich kilka dni.<span>&nbsp;</span></em>&ndash; Dz. Ap. 10:48&nbsp;&nbsp;<em><br /></em></li>
<li><em>A gdy to usłyszeli,<span>&nbsp;</span><strong>zostali ochrzczeni w imię Pana Jezusa</strong>.<span>&nbsp;</span></em>&ndash; Dz. Ap 19:5&nbsp;&nbsp;<em><br /></em></li>
<li><em>A czemu teraz, zwlekasz? Wstań,<span>&nbsp;</span><strong>daj się ochrzcić</strong><span>&nbsp;</span>i obmyj grzechy swoje,<span>&nbsp;</span><strong>wezwawszy imienia jego</strong>.<span>&nbsp;</span></em>&ndash; Dz. Ap. &nbsp;22:16&nbsp;&nbsp;<em><br /></em></li>
<li><em>Czyż nie wiecie, że my wszyscy,<span>&nbsp;</span><strong>ochrzczeni w Chrystusa Jezusa</strong>, w śmierć jego zostaliśmy ochrzczeni?<span>&nbsp;</span></em>&ndash; Rzym. 6:3&nbsp;&nbsp;<em><br /></em></li>
<li><em>Czy rozdzielony jest Chrystus? Czy Paweł za was został ukrzyżowany albo<span>&nbsp;</span><strong>w imię Pawła zostaliście ochrzczeni</strong>?<span>&nbsp;</span></em>&ndash; 1 Kor. 1:13&nbsp;&nbsp;<em><br /></em></li>
<li><em>Bo wszyscy, kt&oacute;rzy zostaliście<span>&nbsp;</span><strong>w Chrystusie ochrzczeni</strong>, przyoblekliście się w Chrystusa.<span>&nbsp;</span></em>&ndash; Galat&oacute;w 3:27&nbsp;<em><br /></em></li>
</ul>
</blockquote>
<p><strong>Czyż apostołowie nie znali polecenia z Mateusza 28:19</strong>? A jeżeli je znali to dlaczego<span>&nbsp;</span><strong>ani razu</strong><span>&nbsp;</span>nie zastosowali się do tego polecenia swojego nauczyciela i mistrza?</p>
<p>A może rzeczywiście, dłuższa wersja powstała pod wpływem trynitarnych kopist&oacute;w?</p>
<p>Tak czy inaczej pewne jest to, ze<span>&nbsp;</span><strong>wszystkie opisane w Piśmie chrzty były czynione w imię Pana Jezusa</strong>.</p>
<p>To Jego JHWH wyznaczył na Zbawiciela, nauczyciela i Pana. W Dziejach Apostolskich 4:12 czytamy:</p>
<blockquote>
<p><em>&bdquo;I nie ma w nikim innym zbawienia; albowiem nie ma<span>&nbsp;</span><a href="https://mojabiblia.github.io/a/147.html"><strong>żadnego innego imienia pod niebem, danego ludziom</strong></a>, przez kt&oacute;re moglibyśmy być zbawieni.&rdquo;</em></p>
</blockquote>
<p>W książce &bdquo;Jak rozumieć Pismo święte&rdquo;, Ks. J&oacute;zef Kudasiewicz na str. 106 zauważa:</p>
<blockquote>
<p><em>&bdquo;Jakie więc słowa wypowiedział sam Jezus? Wsp&oacute;łcześni badacze przyjmują prawie powszechnie, że Jezus wypowiedział następujące zdanie: &bdquo;[&hellip;]<span>&nbsp;</span><strong>udzielając chrztu w imię moje</strong>&bdquo;</em></p>
</blockquote>
<h3><strong>Czy zanurzenie w wodzie zmywa grzechy?</strong></h3>
<p><strong>&nbsp;</strong>Chrzest jest ważnym elementem zbawienia, ale Biblia uczy, że odpuszczenie grzech&oacute;w związane jest gł&oacute;wnie z przelaną krwią Jezusa.</p>
<p>Z 1 Jana 1:7 dowiadujemy się (zobacz też Hebr. 9:14):</p>
<blockquote>
<p><em>&bdquo; Jeśli zaś chodzimy w światłości, jak On sam jest w światłości, społeczność mamy z sobą, i<span>&nbsp;</span><strong>krew Jezusa Chrystusa, Syna jego, oczyszcza nas od wszelkiego grzechu</strong>&rdquo;</em></p>
</blockquote>
<p>W &nbsp;Rzymian 5:9 czytamy:</p>
<blockquote>
<p><em>&bdquo;Tym bardziej więc teraz,<span>&nbsp;</span><strong>usprawiedliwieni krwią jego</strong>, będziemy przez niego zachowani od gniewu.&rdquo;</em></p>
</blockquote>
<p>Jak zatem rozumieć tekst z Dz. Ap.&nbsp; 22:16</p>
<blockquote>
<p><em>&bdquo;A czemu teraz, zwlekasz? Wsta</em><em>ń, daj się ochrzcić i<span>&nbsp;</span><strong>obmyj grzechy swoje</strong>,<span>&nbsp;</span><strong>wezwawszy imienia jego</strong>.&rdquo;</em></p>
</blockquote>
<p>Jak widzimy nie akt zanurzenia zmywał grzechy, ale wezwanie imienia Jezusa. W&nbsp; 1 liście Jana 2:1,2 czytamy:</p>
<blockquote>
<p><em>&bdquo;Dzieci moje, to wam piszę, abyście nie grzeszyli. A jeśliby kto zgrzeszył, mamy orędownika u Ojca, Jezusa Chrystusa, kt&oacute;ry jest sprawiedliwy.<span>&nbsp;</span></em><em><strong>On ci jest ubłaganiem za grzechy nasze</strong>, a nie tylko za nasze, lecz i za grzechy całego świata.&rdquo;</em></p>
</blockquote>
<p>W założeniu, że &bdquo;chrzest&rdquo; zmywa grzechy, to czy powinniśmy się &bdquo;chrzcić&rdquo; ponownie jeżeli po chrzcie popełnimy grzech?</p>
<p>Nie, gdyż Chrystus i jego doskonała ofiara jest ubłaganiem za nasze grzechy r&oacute;wnież dokonane po akcie zanurzenia.</p>
<h3><strong>Czym jest &bdquo;<em>chrzest za umarłych</em>&bdquo;?</strong></h3>
<p><strong>&nbsp;</strong>Niekt&oacute;re kościoły jak Mormoni czy Kości&oacute;ł Nowoapostolski praktykują chrzest za zmarłych.</p>
<p>Argumentują, że Pismo o tym naucza, w 1 liście do Koryntian 15:29 (BW):</p>
<blockquote>
<p><em>&nbsp;&bdquo;C&oacute;ż tedy uczynią ci, kt&oacute;rzy się<span>&nbsp;</span><strong>dają chrzcić za umarłych</strong>? Jeżeli umarli w og&oacute;le nie bywają wzbudzeni, to po c&oacute;ż się dają chrzcić za nich?&rdquo;</em></p>
</blockquote>
<p><em>&nbsp;</em>Czy powinniśmy budować na tym jednym jedynym wersecie naukę o chrzcie za umarłych? Wersecie, kt&oacute;ry może być r&oacute;żnie zrozumiany i odczytywany. Zastan&oacute;w się, czy Pismo głosi taką naukę w innych fragmentach?</p>
<p>W Piśmie Świętym poza tą jedyną wypowiedzią, nie znajdujemy potwierdzenia, że w &oacute;wczesnych zborach coś takiego było praktykowane.</p>
<p>Paweł r&oacute;wnież nie twierdzi, że taka praktyka jest właściwa. Zauważa jedynie, że<span>&nbsp;</span><strong>byli tacy co dawali się chrzcić za umarłych</strong>. Paweł<span>&nbsp;</span><strong>nie propaguje nowego zwyczaju</strong>, ale na tym przykładzie zwraca uwagę Koryntianom,<span>&nbsp;</span><strong>na wiarę w&nbsp; zmartwychwstanie umarłych.<span>&nbsp;</span></strong>Wskazuje na to cały kontekst.</p>
<p>Nawet przyjmując, że niekt&oacute;rzy tak czynili to powinniśmy sobie odpowiedzieć na pytanie. Czy B&oacute;g będzie&nbsp; zbawiał z umarłych tylko tych, kt&oacute;rzy przyjęli zanurzenie poprzez zastępstwo innych? Przyznamy, że byłoby to &bdquo;formalistyczne&rdquo; podejście i niezgodne z tym czego Biblia naucza o &bdquo;chrzcie&rdquo;.</p>
<p>Po drugie nie wiemy czy zmarły w og&oacute;le tego by sobie życzył, i czy&nbsp; wierzył w Pana Jezusa jako Zbawiciela.</p>
<p>Podkreślmy, że Paweł zadaje tylko Koryntianom pytanie, nie wdając się w ocenę takiego postępowania.&nbsp; Ani słowem nie m&oacute;wi, że popiera taka praktykę. Chodzi mu tylko o argument wskazujący na potrzebę wiary w zmartwychwstanie.</p>
<h3>Inne przekłady 1 listu do Koryntian 15:29</h3>
<p>Niekt&oacute;rzy bibliści twierdzą, że ten werset jest po prostu źle przetłumaczony.</p>
<p>Uważają, że grecki przyimek hyp&eacute;r, tłumaczony w w liście do Koryntian na &bdquo;za&rdquo;, powinno się tłumaczyć jako &bdquo;zamiast&rdquo;, &bdquo;w imieniu&rdquo;, &bdquo;z powodu&rdquo;, &bdquo;aby&rdquo; itp. (zob. Słownik grecko-polski, red. Zofia Abramowicz&oacute;wna, t. 4, s. 409).</p>
<p>Zobaczmy jak oddano go w niekt&oacute;rych nowszych przekładach.</p>
<blockquote>
<ul>
<li>Przekład Nowe Przymierze:<span>&nbsp;</span><em>&bdquo;[Wracając do zmartwychwstania,] jeśli go nie ma, to co mają zrobić ci, kt&oacute;rzy<span>&nbsp;</span><strong>przyjmują chrzest ze względu na umarłych</strong>? Jeśli umarli nie zmartwychwstają,<span>&nbsp;</span><strong>po co się z ich powodu chrzcić?</strong>&bdquo;</em></li>
<li>Przekład Nowego Świata:<span>&nbsp;</span><em>&bdquo;W przeciwnym razie c&oacute;ż uczynią ci, kt&oacute;rzy<span>&nbsp;</span><strong>dają się ochrzcić, aby być umarłymi?</strong><span>&nbsp;</span>Jeżeli umarli wcale nie mają być wskrzeszeni, to dlaczego r&oacute;wnież<span>&nbsp;</span><strong>ci dają się ochrzcić, aby być takimi?</strong>&bdquo;</em></li>
<li>Przekład dosłowny EIB:<span>&nbsp;</span><em>&bdquo;W przeciwnym razie, co zrobią<span>&nbsp;</span><strong>ci, kt&oacute;rzy są chrzczeni ze względu na umarłych</strong>?</em><span>&nbsp;</span>Jeśli umarli w og&oacute;le nie są wzbudzani, to<span>&nbsp;</span><strong>po co są ze względu na nich chrzczeni</strong>? &bdquo;</li>
<li>Nowa Biblia Gdańska:<span>&nbsp;</span><em>&bdquo;A co uczynią ci, kt&oacute;rzy się chrzczą<span>&nbsp;</span><strong>dla umarłych</strong>? Jeśli umarli w og&oacute;le nie są wskrzeszani, dlaczego się chrzczą dla umarłych?&rdquo;</em></li>
</ul>
</blockquote>
<p>Jak widzimy tłumaczenia tych sł&oacute;w są r&oacute;żne. Niekt&oacute;rzy uważają, że apostoł wspomniał tu o tym, że ci co byli zanurzeni, symbolizowali swoją śmierć i przyłączali się do tych, kt&oacute;rzy byli umarłymi z Chrystusem, lub ze względu na wierzących zmarłych chcieli dokonać zanurzenia.</p>
<p>Czy te tłumaczenia powyżej prezentowane są właściwe oceńcie sami. Tak czy inaczej uważamy, że chrzest za umarłych nie jest biblijną nauką. Nawet uznając poprawność tłumaczenia terminu &bdquo;<em>chrzest za umarłych&rdquo;</em>, nie możemy jednoznacznie stwierdzić, że Paweł taki chrzest pochwalał.</p>
<h2>Zanurzenie w Duchu Świętym</h2>
<p>W Piśmie Świętym poza zanurzeniem w wodzie jest r&oacute;wnież mowa o zanurzeniu (chrzcie) w Duchu Świętym. W Dziejach Apostolskich 1:5 mamy tego zapowiedź .</p>
<blockquote>
<p><em>&bdquo;Już o niej słyszeliście. M&oacute;wiłem wam, że Jan zanurzał w wodzie, lecz wy za kilka dni<span>&nbsp;</span><strong>zostaniecie zanurzeni w Duchu Świętym</strong>.<span>&nbsp;</span></em>(Słowo Życia)</p>
</blockquote>
<p>Podczas &bdquo;chrztu&rdquo; wodnego pokazujemy, że wierzymy w Jezusa jako tego, poprzez kt&oacute;rego zyskujemy dostęp do Ojca. Tego kt&oacute;rego B&oacute;g nam dał jako Zbawiciela. Na mocy Jego ofiary&nbsp; prosimy Boga o czyste sumienie i nowe życie w Chrystusie.</p>
<p>Wodny &bdquo;chrzest&rdquo;<span>&nbsp;</span><strong>jest naszą decyzją</strong><span>&nbsp;</span>służenia Ojcu i Jego Synowi. Jeżeli chodzi o &bdquo;chrzest&rdquo; Duchem Świętym, to nikt nam go z ludzi nie udzieli. Jest on w gestii Boga i Jezusa . Zanurzenie w wodzie jest wiarą w Jezusa Chrystusa, prośbą o czyste sumienie. Umieramy symbolicznie dla tego świata, aby żyć dla Boga i Jezusa.<span>&nbsp;</span><strong>Zanurzenia w Duchu</strong><span>&nbsp;</span>możemy dostąpić, kiedy to B&oacute;g uzna nas za swoje dzieci i da nam zadatek ducha do naszych serc.&nbsp; W 2 liście do Koryntian 1:22 czytamy (Słowo Życia)</p>
<blockquote>
<p><em>&bdquo;wycisnął na nas<span>&nbsp;</span><strong>pieczęć swojej własności</strong><span>&nbsp;</span>i dał nam<span>&nbsp;</span><strong>do serc Ducha Świętego jako gwarancję przynależności do Niego.</strong>&bdquo;</em></p>
</blockquote>
<p>Tenże Duch pomoże nam wydawać jego owoce i postępować w spos&oacute;b godny Boga i Jezusa. Z 1 listu Jana 3:24 dowiadujemy się, że B&oacute;g będzie w nas mieszkał pod warunkiem, że będziemy przestrzegali Jego przykazań.</p>
<blockquote>
<p><em>&bdquo;A<span>&nbsp;</span><strong>kto przestrzega przykazań jego</strong>, mieszka w Bogu,<span>&nbsp;</span><strong>a B&oacute;g w nim, i po tym Duchu, kt&oacute;rego nam dał, poznajemy, że w nas mieszka</strong>.&rdquo;</em></p>
</blockquote>
<p>W 1 liście do Koryntian 6:11 czytamy.</p>
<blockquote>
<p><em>&bdquo;A takimi niekt&oacute;rzy z was byli; aleście obmyci, uświęceni, i usprawiedliwieni<span>&nbsp;</span><strong>w imieniu Pana Jezusa Chrystusa i w Duchu Boga naszego.</strong>&bdquo;</em></p>
</blockquote>
<p>Dzięki ofierze jaką złożył Jezus Chrystus<span>&nbsp;</span><strong>uzyskujemy dostęp do Ojca</strong>, jak czytamy w Efezjan 2:28. Nasz niebiański Ojciec,<span>&nbsp;</span><strong>chętnie da Ducha Świętego wszystkim kt&oacute;rzy o niego proszą</strong>.</p>
<h3>Dary Ducha Świętego</h3>
<p>Z Pisma Świętego wynika, że w I w n.e. Chrystianie otrzymywali r&oacute;żnorodne dary, od Boga poprzez Jezusa.</p>
<p>Czy wszyscy otrzymywali takie same dary Ducha?&nbsp;&nbsp; W 1 liście do Koryntian 12:29,30 (BWP) Paweł zauważa, że<span>&nbsp;</span><strong>nie wszyscy są nauczycielami, oraz nie wszyscy mają moc czynienia cud&oacute;w</strong>.</p>
<blockquote>
<p>&bdquo;<em>Czy wszyscy posiadają<span>&nbsp;</span><strong>łaskę uzdrawiania</strong>?<span>&nbsp;</span><strong>Czy wszyscy przemawiają językami?</strong></em>&bdquo;.</p>
</blockquote>
<p>Zawsze jednak dary od Boga sprawiały, że ludzie<span>&nbsp;</span><strong>wydawali &bdquo;owoce ducha&rdquo;</strong><span>&nbsp;</span>(Galat&oacute;w 5:22-23) ku chwale Boga i pożytkowi bliźnich. Ale<span>&nbsp;</span><strong>znakiem rozpoznawczym Chrystian była niepodważalnie MIŁOŚĆ</strong><span>&nbsp;</span>a nie dary Ducha!</p>
<p>Wiele kościoł&oacute;w tzw. charyzmatycznych uważa jednak , że &bdquo;m&oacute;wienie językami&rdquo; upoważnia ich do twierdzenia, że są kościołem wybranym. Czy rzeczywiście, jeżeli uznają dogmat o Tr&oacute;jcy i inne niebiblijne praktyki?</p>
<p>Czy &bdquo;dzisiaj&rdquo; prawdziwych Chrystian rozpoznajemy po tym czy&nbsp; posiadają dary Ducha Świętego?&nbsp; Pismo Święte naucza, że<span>&nbsp;</span><strong>mamy być rozpoznawani po miłości</strong>. Paweł w 1 liście do Koryntian 13:8 po zwr&oacute;ceniu uwagi jak kluczowa jest miłość napisał:</p>
<blockquote>
<p><em>&bdquo;<strong>Miłość nigdy nie ustaje</strong>; bo jeśli są proroctwa, przeminą; jeśli<span>&nbsp;</span><strong>języki, ustaną</strong>, jeśli wiedza, wniwecz się obr&oacute;ci.&rdquo;</em></p>
</blockquote>
<p>Nie twierdzimy, że obecnie Chrystianie nie otrzymują żadnych dar&oacute;w. Warto jednak w tym miejscu zwr&oacute;cić uwagę na niekt&oacute;re z werset&oacute;w z 12 rozdziału, 1 listu do Koryntian.</p>
<blockquote>
<p>7 A w każdym<span>&nbsp;</span><strong>r&oacute;żnie przejawia się Duch</strong><span>&nbsp;</span>ku wsp&oacute;lnemu pożytkowi.</p>
<p>8 Jeden bowiem otrzymuje przez Ducha<span>&nbsp;</span><strong>mowę mądrości</strong>, drugi przez tego samego Ducha<span>&nbsp;</span><strong>mowę wiedzy</strong>,</p>
<p>9 Inny<span>&nbsp;</span><strong>wiarę</strong><span>&nbsp;</span>w tym samym Duchu, inny<span>&nbsp;</span><strong>dar uzdrawiania</strong><span>&nbsp;</span>w tym samym Duchu.</p>
<p>10 Jeszcze inny dar<span>&nbsp;</span><strong>czynienia cud&oacute;w</strong>, inny dar proroctwa, inny<span>&nbsp;</span><strong>dar rozr&oacute;żniania duch&oacute;w</strong>, inny r&oacute;żne rodzaje język&oacute;w, inny wreszcie dar wykładania język&oacute;w.</p>
<p>11 Wszystko to zaś sprawia jeden i ten sam Duch,<span>&nbsp;</span><strong>rozdzielając<span>&nbsp;</span></strong>każdemu poszczeg&oacute;lnie,<span>&nbsp;</span><strong>jak chce.</strong></p>
<p>13 Bo też<span>&nbsp;</span><strong>w jednym Duchu wszyscy zostaliśmy ochrzczeni w jedno ciało</strong><span>&nbsp;</span>&ndash; czy to Żydzi, czy Grecy, czy to niewolnicy, czy wolni, i wszyscy zostaliśmy<span>&nbsp;</span><strong>napojeni jednym Duchem.</strong></p>
</blockquote>
<h2>Narodziny z g&oacute;ry</h2>
<p>A czym jest narodzenie z wody i Ducha, o kt&oacute;rym wspomina Nikodemowi Jezus w Jana 3:5?</p>
<blockquote>
<p><em>&bdquo;Odpowiedział Jezus: Zaprawdę, zaprawdę, powiadam ci, jeśli się kto nie narodzi<span>&nbsp;</span><strong>z wody i z Ducha</strong>, nie może wejść do Kr&oacute;lestwa Bożego. &bdquo;</em></p>
</blockquote>
<p>W wersecie 7 Jezus m&oacute;wi wyraźnie o konieczności narodzenia na nowo. Greckie<span>&nbsp;</span><em>genna&oacute;</em><span>&nbsp;</span><em>an&oacute;then</em>, tłumaczone na&nbsp; &bdquo;<strong>narodzony na nowo</strong>&rdquo; czy &bdquo;ponownie narodzony&rdquo;, dosłownie, znaczy &bdquo;<strong>zrodzenie z g&oacute;ry</strong>&rdquo; lub &bdquo;zrodzenie z nieba&rdquo;.</p>
<p>Narodzenie z g&oacute;ry jest zatem konieczne aby stać się dzieckiem Bożym.</p>
<p>Zwr&oacute;ćmy uwagę na trzy poniższe wersety:</p>
<blockquote>
<p><em>Jana 1:12,13 &ndash;&nbsp; Tym zaś, kt&oacute;rzy go przyjęli,<span>&nbsp;</span><strong>dał prawo stać się dziećmi Bożymi</strong>, tym, kt&oacute;rzy wierzą w imię jego,&nbsp;<span>&nbsp;</span><strong>Kt&oacute;rzy narodzili się nie z krwi ani z cielesnej woli, ani z woli mężczyzny, lecz z Boga.</strong></em></p>
<p><em>Rzymian 8:16 &ndash; Ten to Duch świadczy wesp&oacute;ł z duchem naszym,<span>&nbsp;</span><strong>że dziećmi Bożymi jesteśmy</strong>.</em></p>
<p><em>1 Jana 3:1,2 &ndash; Patrzcie, jaką miłość okazał nam Ojciec, że<span>&nbsp;</span><strong>zostaliśmy nazwani dziećmi Bożymi i nimi jesteśmy</strong>. Dlatego świat nas nie zna, że jego nie poznał. Umiłowani, teraz<span>&nbsp;</span><strong>dziećmi Bożymi jesteśmy</strong>, ale jeszcze się nie objawiło, czym będziemy. Lecz wiemy, że gdy się objawi, będziemy do niego podobni, gdyż ujrzymy go takim, jakim jest.</em></p>
</blockquote>
<p>Chrystianie poprzez zanurzenie, symbolicznie umierają dla swoich grzech&oacute;w i życia dla świata. Muszą zatem ponownie się narodzić z Ducha Bożego, aby m&oacute;c od tej chwili, żyć dla Boga i Jezusa.</p>
<h3><strong>Kto może dokonać zanurzenia?</strong></h3>
<p>To kolejne pytanie, kt&oacute;re może się pojawić w związku z tematem chrztu. Naszym zdaniem, każdy dojrzały ochrzczony Chrystianin, może dokonać aktu zanurzenia w wodzie. Oczywiście z założeniu, że sam przejawia wiarę w Jezusa Jako Mesjasza i Zbawiciela zgodnie z tym czego naucza Pismo Święte.</p>
<p>Nie trzeba mieć do tego żadnego specjalnego uprawnienia. Nie jest bowiem ważny ten co zanurza, ale osoba kt&oacute;ra uwierzyła w Jezusa jako Mesjasza, Pana i Zbawiciela. Jak pisał Paweł nie ten co sieje czy podlewa jest ważny, ale<span>&nbsp;</span><strong>B&oacute;g kt&oacute;ry daje wzrost</strong>!</p>
<p>W I wieku zwracanie uwagi na tych co dokonywali zanurzenia prowadziło wręcz do podział&oacute;w. Paweł przestrzega w 1 liście do Koryntian 3:4&nbsp; aby nie m&oacute;wić &bdquo;<em>Ja jestem Pawłowy, a Ja Apollosowy</em>&rdquo;.</p>
<p>Najwyraźniej co niekt&oacute;rzy szczycili się,<strong><span>&nbsp;</span>kto</strong><span>&nbsp;</span>dokonywał ich zanurzenia.</p>
<p>Może dlatego Pan Jezus nie chrzcił osobiście, ale jego uczniowie, co wynika z Jana 4:2.</p>
<p>Apostoł Paweł natomiast napisał, że zanurzył tylko kilka os&oacute;b, jak czytamy w 1 liście do Koryntian 1:14-16 (BW).</p>
<blockquote>
<p><em>&bdquo;Dziękuję Bogu, że nikogo z was nie ochrzciłem pr&oacute;cz Kryspa i Gajusa,<span>&nbsp;</span><strong>Aby ktoś nie powiedział, że jesteście w imię moje ochrzczeni.</strong>&nbsp; Ochrzciłem też i dom Stefana; poza tym nie wiem, czy kogo innego ochrzciłem&rdquo;</em></p>
</blockquote>
<p>Jak z tego wynika nie miało znaczenia, kto udzielał chrztu. Zwracanie na to uwagi może niepotrzebnie prowadzić do podział&oacute;w.</p>
<h3>Ja jestem Pawłowy, a Ja Apollosowy</h3>
<p>Co gorsze, w wielu&nbsp; kościołach &bdquo;chrzest&rdquo; jest traktowany jako akt przynależności do danego ugrupowania. Niekt&oacute;rzy m&oacute;wią, sparafrazuję tu słowa Pawła, &bdquo;jestem Zielonoświątkowy&rdquo;, &bdquo;a ja Adwentyzmowy&rdquo;.</p>
<p>Czy tak, rzeczywiście o &bdquo;chrzcie&rdquo; uczy nas Pismo Święte?</p>
<p>Zanurzenie w imię Jezusa Chrystusa sprawia, że ochrzczony<span>&nbsp;</span><strong>należy do Boga i Chrystusa, a nie jakiegoś kościoła</strong>. Jak pisał Paweł w 1 liście do Koryntian 7:22 świadomie stajemy się<span>&nbsp;</span><strong>niewolnikiem Chrystusa<span>&nbsp;</span></strong>a nie&nbsp; ludzkiej organizacji religijnej. W wersecie 23 Paweł wyjaśnia:</p>
<blockquote>
<p><em>&bdquo;<strong>Drogoście kupieni; nie stawajcie się niewolnikami ludzi</strong>&bdquo;</em></p>
</blockquote>
<p>Wszyscy, kt&oacute;rzy dostępują zanurzenia muszą być zjednoczeni w Chrystusie. Tym, kt&oacute;ry oddał za nas swoje życie, i kt&oacute;rego uznajemy za Pana i Głowę Zboru.</p>
<p>W liście do Galat&oacute;w Gal 3:27,28 (BWP) czytamy:</p>
<blockquote>
<p><em>&bdquo;Wszyscy bowiem<span>&nbsp;</span><strong>zostaliście ochrzczeni,</strong><span>&nbsp;</span><strong>aby wejść w jedność z Chrystusem</strong><span>&nbsp;</span>i<span>&nbsp;</span><strong>przyoblec się niejako w Chrystusa</strong>.&nbsp;<span>&nbsp;</span></em><em>Nie ma już podziału ludzi na Żyd&oacute;w i nie-Żyd&oacute;w, na niewolnik&oacute;w i wolnych, na mężczyzn i kobiety;<span>&nbsp;</span><strong>wszyscy jesteście jedno w zjednoczeniu z Jezusem Chrystusem.</strong>&bdquo;</em></p>
</blockquote>
<p>Osoba zanurzona w Chrystusie niejako przyodziewa się w Chrystusa, i jest Nim w jedności. Traktuje innych ochrzczonych jako r&oacute;wnych sobie i swoich braci.</p>
<h3><strong>Kto może zostać zanurzony?</strong></h3>
<p>W niekt&oacute;rych grupach wyznaniowych zanurzenie musi być poprzedzone długotrwałym nauczaniem.</p>
<p>Niemniej przy &bdquo;chrzcie&rdquo; opisanym w dniu po Pięćdziesiątnicy, jedynym wymaganym warunkiem była wiara w Chrystusa, poprzedzona tylko kr&oacute;tkim wykładem Piotra.</p>
<p>Jak czytamy w Dziejach Apostolskich 2:41</p>
<blockquote>
<p><em>&rdquo; Ci więc, kt&oacute;rzy<span>&nbsp;</span><strong>przyjęli słowo jego</strong>, zostali<span>&nbsp;</span><strong>ochrzczeni</strong><span>&nbsp;</span>i pozyskanych zostało owego dnia około trzech tysięcy dusz&rdquo;</em></p>
</blockquote>
<p>Filip r&oacute;wnież poświęcił niewiele czasu, żeby wyjaśnić Etiopczykowi&nbsp; &bdquo;o kim prorok m&oacute;wi&rdquo;. Jak czytamy w Dziejach Apostolskich 8:36 po zrozumieniu roli Jezusa, eunuch zapytał Filipa kt&oacute;ry zwiastował mu dobrą nowinę: &bdquo;<em><strong>c&oacute;ż stoi na przeszkodzie, abym został ochrzczony?</strong></em>&bdquo;. Co odpowiedział mu ewangelizator? Zobaczmy werset 37.</p>
<blockquote>
<p><em>&bdquo;Filip zaś powiedział mu:<span>&nbsp;</span><strong>Jeśli wierzysz z całego serca, możesz</strong>. A odpowiadając, rzekł:<span>&nbsp;</span><strong>Wierzę, że Jezus Chrystus jest Synem Bożym</strong>&bdquo;</em></p>
</blockquote>
<p>Oczywiście nie oznacza to, że osoba chcąca dostąpić zanurzenia, nie musi mieć żadnej wiedzy i może wierzyć w co tylko zechce. Etiopczyk wierzył w Boga JHWH i czytał Słowo Boże. Znał zasady dotyczące właściwego postępowania i jako prozelita się do nich stosował. Wystarczyło tylko, wyjaśnić mu na podstawie Pism<span>&nbsp;</span><strong><a href="https://mojabiblia.github.io/a/155.html">Kim jest Jezus</a></strong>.</p>
<p>Paweł w Dziejach Apostolskich&nbsp; 10:47 (BW) zapytał:</p>
<blockquote>
<p><em>&bdquo;<strong>Czy może ktoś odm&oacute;wić wody, aby ochrzcić</strong><span>&nbsp;</span>tych, kt&oacute;rzy otrzymali Ducha Świętego jak i my? I rozkazał ich ochrzcić<span>&nbsp;</span><strong>w imię Jezusa Chrystusa</strong>. Wtedy uprosili go, aby pozostał u nich kilka dni.&rdquo;</em></p>
</blockquote>
<p>Czy możemy osobom, kt&oacute;re trzymają się tego co naucza Pismo i kt&oacute;re chcą wyznać wiarę w Chrystusa zabronić zanurzenia? Czyż nie jest to ich osobisty wyb&oacute;r jak r&oacute;wnież akt wiary?</p>
<h2>Czy zostałeś &bdquo;ochrzczony&rdquo;?</h2>
<p>Większość os&oacute;b uznających się za chrześcijan odpowiada, że jest &bdquo;ochrzczona&rdquo;. Warto jednak rozważyć, czy nasz chrzest był zgodny z tym, co na jego temat m&oacute;wi Biblia.</p>
<p>Jak uważasz? Czy możemy do &bdquo;<strong>zanurzenia</strong>&rdquo; zaliczyć polanie czy pokropienie głowy?</p>
<p>Czy<span>&nbsp;</span><strong>chrzest niemowląt</strong><span>&nbsp;</span>nie będących świadomych tego czym jest wiara w Chrystusa, jest zgodny z Biblią ?</p>
<p>Przed dylematem stoją r&oacute;wnież osoby<span>&nbsp;</span><strong>ochrzczone w Imię Tr&oacute;jcy</strong>, czyli &bdquo;w imię Ojca, Syna i Ducha Świętego&rdquo;. Czy znasz chociaż jeden taki chrzest opisany w Biblii? Czy Słowo Boże nie uczy, że powinniśmy być zanurzeni w imię Jezusa.</p>
<p>Czasami &bdquo;chrzest&rdquo; jest traktowany jako akt przyłączenia się do danej wsp&oacute;lnoty czy religii. Jeżeli ktoś zmienia religię, to często jest mu wmawiane, że musi powt&oacute;rnie zostać ochrzczony, chociaż pierwszy chrzest był zgodny z Pismem. Jest to smutne, bo przecież chrzest jest czymś znacznie ważniejszym niż akt przystąpienia do danego wyznania!</p>
<p>Osoby zmieniające &bdquo;przynależność&rdquo; religijną mogłyby przyjmować chrzest nawet kilka czy kilkanaście razy.</p>
<p>Ruch ekumeniczny w oparciu o dyrektywy drugiego Soboru Watykańskiego KK rozpoczął starania sformalizowania aktu &bdquo;wzajemnego uznawania chrztu&rdquo; przez kilka r&oacute;żnych chrześcijańskich religii.</p>
<p>Czy dla Chrystian ważniejsze są jednak jakieś ustalenia kościoł&oacute;w, czy to co o chrzcie naucza Pismo Święte?</p>
<p>A co myślisz o osobach przyjmujących powt&oacute;rnie chrzest?</p>
<p>Z Pisma Świętego wynika, że nawet część uczni&oacute;w przyjęła ponownie chrzest. Andrzej i Jan byli uczniami Jana Chrzciciela, ale p&oacute;źniej zostali uczniami Pana Jezusa. Zostali więc zanurzeni w Jego imię. W dziejach Apostolskich 19:3-5 czytamy wg, BW:</p>
<blockquote>
<p><em>&bdquo;Tedy rzekł:<span>&nbsp;</span><strong>Jak więc zostaliście ochrzczeni?</strong><span>&nbsp;</span>A oni rzekli: Chrztem Janowym. Paweł zaś rzekł: Jan chrzcił chrztem upamiętania i m&oacute;wił ludowi, żeby uwierzyli w tego, kt&oacute;ry przyjdzie po nim, to jest w Jezusa.<span>&nbsp;</span><strong>A gdy to usłyszeli, zostali ochrzczeni w imię Pana Jezusa</strong>&bdquo;</em></p>
</blockquote>
<p>Jak z tego wynika ponowne zanurzenie nie jest czymś niewłaściwym, a wręcz koniecznym jeżeli wcześniejsze nie spełniało pewnych warunk&oacute;w.</p>
<h3><strong>Czy zanurzenie (chrzest)&nbsp; jest potrzebne?</strong></h3>
<p>Po pierwsze, jest to<span>&nbsp;</span><strong>polecenie</strong><span>&nbsp;</span>samego zmartwychwstałego Jezusa: &bdquo;<em>idźcie i<span>&nbsp;</span><strong>zanurzajcie w imię moje</strong></em>&bdquo;.</p>
<p>Po drugie, mamy być<span>&nbsp;</span><strong>naśladowcami Pana Jezusa</strong>, kt&oacute;ry sam r&oacute;wnież został zanurzony przez Jana.</p>
<p>Trzeba wziąć r&oacute;wnież to pod uwagę, że Piotr w swoim &nbsp;1 liście 3:20,21,&nbsp; nie bez przyczyny przyr&oacute;wnuje<span>&nbsp;</span><strong>chrzest do Arki Noego</strong>.</p>
<blockquote>
<p><em>&bdquo;Kt&oacute;re niegdyś były nieposłuszne, gdy B&oacute;g cierpliwie czekał za dni Noego, kiedy budowano arkę, w kt&oacute;rej tylko niewielu, to jest osiem dusz,<span>&nbsp;</span><strong>ocalało przez wodę</strong>.</em></p>
<p><em>&bdquo;<strong>Ona jest obrazem chrztu</strong>, kt&oacute;ry teraz i was zbawia, a jest nie pozbyciem się cielesnego brudu, lecz<span>&nbsp;</span><strong>prośbą do Boga o dobre sumienie</strong><span>&nbsp;</span>przez zmartwychwstanie Jezusa Chrystusa,&rdquo;</em></p>
</blockquote>
<p>Rodzi się w tym miejscu pytanie: Czy ocalał ktoś, kto był poza arką, kt&oacute;rą zbudował Noe?</p>
<p>W innym jeszcze miejscu Pan Jezus tłumaczy Nikodemowi o konieczności ponownego narodzenia<span>&nbsp;</span><strong>z wody</strong><span>&nbsp;</span>i ducha. W Jana 3:5 czytamy:</p>
<blockquote>
<p><em>&bdquo;Odpowiedział Jezus: Zaprawdę, zaprawdę, powiadam ci, jeśli się kto<span>&nbsp;</span><strong>nie narodzi z wody</strong><span>&nbsp;</span>i z Ducha, nie może wejść do Kr&oacute;lestwa Bożego.</em></p>
</blockquote>
<p>Czym są, jeżeli nie &bdquo;chrztem&rdquo; narodziny z wody?</p>
<p>Oczywiście<span>&nbsp;</span><strong>samo zanurzenie w wodzie nie jest&nbsp; gwarancją zbawienia</strong>. Jest natomiast wyrazem posłuszeństwa względem Jezusa, wiarą w niego jako Mesjasza i chęcią naśladowania Go.</p>
<p>Jest prośba do Boga o czyste sumienie, i wybaczenie naszych grzech&oacute;w na mocy przelanej krwi Chrystusa.</p>
<p>W liście do Tytusa 3:5 czytamy:</p>
<blockquote>
<p><em>&bdquo;Zbawił nas<span>&nbsp;</span><strong>nie dla uczynk&oacute;w sprawiedliwości</strong>, kt&oacute;re spełniliśmy, lecz dla miłosierdzia swego<span>&nbsp;</span><strong>przez kąpiel odrodzenia</strong><span>&nbsp;</span>oraz<span>&nbsp;</span><strong>odnowienie przez Ducha Świętego</strong>&bdquo;</em></p>
</blockquote>
<h3>Kto uwierzy i ochrzczony zostanie</h3>
<p>Można by w tym miejscu zacytować jako argument r&oacute;wnież<span>&nbsp;</span><strong>Marka 16:16</strong><span>&nbsp;</span>gdzie czytamy:</p>
<blockquote>
<p><em><strong>&bdquo;</strong>Kto uwierzy<span>&nbsp;</span><strong>i ochrzczony zostanie</strong>,<span>&nbsp;</span><strong>będzie zbawiony</strong>, ale kto nie uwierzy, będzie potępiony.&rdquo;</em></p>
</blockquote>
<p>Niestety niekt&oacute;re manuskrypty kończą Ewangelię Marka na wersecie 8. Fragment od 9-20 jest najprawdopodobniej dopiskiem jakiegoś kopisty, więc nie będziemy tych sł&oacute;w używali tu jako argumentu.</p>
<p>Zakończenia tego nie zawierają bowiem dwa ważne kodeksy biblijne: Synajski i Watykański.</p>
<p>W opracowaniu &bdquo;Kłopotliwe zakończenie ewangelii według Św. Marka&rdquo;, KS. Dariusz Kotecki na str. 66 napisał:</p>
<blockquote>
<p><em>&bdquo;Tekst kończy się wierszem 16, 8. Świadkami tekstu są Kodeks Watykański (B) i Synaicki (a) z IV wieku oraz minuskuły 304 z XII wieku. Bardzo ważnym świadectwem, chociaż nie najstarszym, są te ostatnie, ponieważ pokazują, że epilog Mk 16, 8 zachował się aż do zaawansowanego średniowiecza. Do tych świadectw dochodzą syrosynaiticus (syrs), około stu manuskrypt&oacute;w armeńskich. Tę wersję potwierdzają także Klemens Aleksandryjski (215 r.) i Orygenes (254 r.), kt&oacute;rzy wykazują<span>&nbsp;</span><strong>nieznajomość istnienia jakiegokolwiek dalszego dodatku</strong>. Euzebiusz z Cezarei (339 r.) i Hieronim<span>&nbsp;</span><strong>zaświadczają, że długie zakończenie było nieobecne we wszystkich rękopisach przez nich znanych.</strong>&bdquo;</em></p>
</blockquote>
<p>W konkluzji na str. 67 czytamy:</p>
<blockquote>
<p><em>&bdquo;Oceniając świadk&oacute;w tekstu, można powiedzieć<span>&nbsp;</span><strong>od razu, że rozszerzona wersja dłuższego zakończenia</strong><span>&nbsp;</span>(D)<span>&nbsp;</span><strong>nie jest na pewno oryginalna</strong>. Świadczą o tym kryteria zewnętrzne, ale także i wewnętrzne (nie Markowe zwroty [zasada Lectio contextui contradicere nequit], logion nie pasuje do całości).&rdquo;</em></p>
</blockquote>
<p>W komentarzu w Biblii Jerozolimskiej tak to wyjaśniono.</p>
<blockquote>
<p><em>&bdquo;Dodajmy jeszcze, że<span>&nbsp;</span><strong>między w. 8 a 9 jest w opowieści zerwana ciągłość</strong>. Z drugiej strony, trudno przyjąć, że ta Ewangelia w pierwszej redakcji zatrzymała się nieoczekiwanie na w. 8, dlatego przypuszcza się, że pierwotne zakończenie Ewangelii zaginęło z jakiegoś nieznanego powodu,<span>&nbsp;</span><strong>aktualne zaś zredagowano dla uzupełnienia powstałego braku</strong>&rdquo;.</em></p>
</blockquote>
<p>Na pewno jest to tekst kontrowersyjny, więc nie powinno się go naszym zdaniem używać w argumentacji.</p>
<h2>Podsumowanie</h2>
<p>Zanurzenie dla tych co uwierzyli w Chrystusa było na tyle ważne, że uczniowie chrzcili w zasadzie od razu po deklaracji wiary w Jezusa. Takie zanurzenie poprzedzone było tylko kr&oacute;tkim nauczaniem.</p>
<p>Dobrym przykładem jest tutaj cytowane już sprawozdanie o Etiopczyku i Filipie z Dziej&oacute;w Apostolskich&nbsp; 8:36-37 (NBG).</p>
<blockquote>
<p><em>&bdquo;A gdy jechali wzdłuż drogi, dotarli nad jakąś wodę; więc eunuch m&oacute;wi: Oto woda;<span>&nbsp;</span><strong>co mi przeszkadza zostać ochrzczonym?<span>&nbsp;</span></strong>Zaś Filip powiedział:<span>&nbsp;</span><strong>Można, jeśli z całego serca wierzysz</strong>. Zatem odpowiadając, rzekł:<span>&nbsp;</span><strong>Wierzę, że Jezus Chrystus jest Synem Boga.&rdquo;</strong></em></p>
</blockquote>
<p>Wynika z tego fragmentu wniosek, że<span>&nbsp;</span><strong>chrzest jest osobistym aktem wiary w Pana Jezusa jako obiecanego Mesjasza</strong>. Etiopczyk nie uwierzył w Jezusa jako część Tr&oacute;jcy tylko, że jest tym o kt&oacute;rym pisał Izajasz.</p>
<p>Chrzest można przyr&oacute;wnać do obrączki na palcu małżonk&oacute;w. Samo zanurzenie (podobnie jak obrączka) nie czyni zaślubin. Jest raczej znakiem przynależności. Najważniejsze jest jednak uczucie,kt&oacute;re łączy tych co zdecydowani są, stać się jednym ciałem.</p>
<p>Nie ulega wątpliwości, że greckie baptizo<span>&nbsp;</span><strong>dotyczy zanurzenia w wodzie</strong><span>&nbsp;</span>a nie polania nią głowy. Uważamy jednak , że dzisiaj nie ma potrzeby forsować zmiany tłumaczenia baptizo, z &bdquo;chrzest&rdquo; na &bdquo;zanurzenie&rdquo;.</p>
<p>Słowo &bdquo;chrzest&rdquo; przyjęło się bowiem na trwałe w języku polskim. W opracowaniu chodzi nam raczej o świadomość czytelnika czego baptizo dotyczy, co symbolizuje i w jaki spos&oacute;b chrzest był praktykowany w I w. n.e..</p>
<p>Chodzi nam r&oacute;wnież o refleksję, czy chrzest niemowląt, chrzest jako akt uznania Tr&oacute;jcy lub traktowania Pana Jezusa jako drugiej jej osoby, j<strong>est zgodny z tym co naucza Pismo Święte</strong>. Czy jest to akt wiary w Jezusa czy akt&nbsp; przystąpienia do jakiejś grupy religijnej?</p>
<p>Warto przemyśleć z modlitwą te pytania, a jeśli sumienie wskazuje nam, że w &bdquo;moim chrzcie&rdquo; nie wszystko było zgodne z biblijnymi wzorcami to &hellip; c&oacute;ż stoi na przeszkodzie abym został &bdquo;ochrzczony&rdquo; w spos&oacute;b , kt&oacute;rego wz&oacute;r znajdujemy w Słowie Bożym?</p>
</div>
  
</br></br>
<a href="https://mojabiblia.github.io/a" style="text-decoration:none;text-align: left;"> ↞ Spis treści </a>&nbsp;&nbsp;&nbsp;<a href="https://mojabiblia.github.io/a/163.html" style="text-decoration:none;"> Następny artykuł ↠ </a></br>

</br>
<hr />
<p><em>kopia strony: <a href="https://antytrynitarianie.pl/chrzest" style="text-decoration: none;">https://antytrynitarianie.pl/chrzest</a> Wszelkie prawa autorskie należą się autorowi tej strony</em></p>
<hr />

<p style="text-align:right;margin:1px;margin-right:5px">
<!-- hitwebcounter Code START -->
<a href="https://www.hitwebcounter.com" target="_blank">
<img src="https://hitwebcounter.com/counter/counter.php?page=7880556&style=0007&nbdigits=7&type=page&initCount=0" title="Free Counter" Alt="web counter"   border="0" /></a> 
</p>
<p style="text-align:right;font-size:8pt;margin:1px;">42dca64208</p>
</div>
</body>
